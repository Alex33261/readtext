ELDR ­ VISION FÖR EUROPA AMSTERDAM den 14 november 2003


INLEDNING VAD STÅR ELDR FÖR? Europeiska liberala, demokratiska och reformistiska partiets grupp (ELDR) tror på ett Europa som bygger på de grundläggande liberala värdena frihet, demokrati, rättssamhällets principer, mänskliga rättigheter, tolerans och solidaritet. Vi tror på ett rättvist, fritt och öppet samhälle som skyddar alla medborgares möjligheter att utveckla sig själva, ett samhälle fritt från fattigdom, okunnighet och diskriminering. För att kunna uppnå dessa mål vill vi slutföra den inre marknaden som ett i sann mening gemensamt ekonomiskt område utan inre gränser och reformera Europas ekonomi för att öka Europas välstånd och göra det konkurrenskraftigare, med fler arbetstillfällen och stabila priser för konsumenterna, baserade på principen om internationell frihandel för alla. Vi arbetar för att främja en hållbar utveckling och skydda vår miljö. Vi kämpar för ett säkert och rättvist samhälle som kan garantera en fredligare och stabilare tillvaro. Vi är den grupp som längst och mest konsekvent har verkat för en tidig och omfattande utvidgning av Europeiska unionen. Därför gläder det oss särskilt mycket att kunna välkomna våra vänner från de nya medlemsstaterna i unionen. Samtidigt kommer vi att fortsätta kräva ett öppnare, mer demokratiskt och ansvarigt Europa, som enbart fattar beslut i frågor som kräver europeiska lösningar. Subsidiariteten bör ligga till grund för EU:s beslutsfattande. En systematisk tillämpning av denna princip bör kunna garantera att unionen enbart agerar i de fall där problem inte kan lösas på ett bra sätt av de enskilda medlemsstaterna på egen hand. Denna princip hänger samman med proportionalitetsprincipen, som redan ligger till grund för all lagstiftning som antas av EU. Enligt proportionalitetsprincipen får inga åtgärder som vidtas av EU gå utöver det som är nödvändigt för att uppnå fördragets målsättning. Avsikten med att tillämpa subsidiaritetsprincipen är att unionen skall fatta sina beslut så nära medborgarna som möjligt. Sist men inte minst stöder ELDR en konstitutionell lösning för Europa. Liberala demokrater över hela Europa har alltid pläderat för en stark konstitution som demokratins grundpelare. Därför ser vi det arbete som utförts av Europeiska konventet som en stabil idégrund för regeringskonferensen. VARFÖR ÄR EUROPAPARLAMENTET VIKTIGT? Det är nu vi skall skapa ett Europa som verkligen betyder något. EU:s mål borde vara att vinna sina medborgares förtroende och bli en union som verkligen betyder något i världen. ELDR vill uppnå detta, inte enbart genom att vi öppnar våra marknader, utan också genom att vi får reell politisk makt i världen. Europa borde tala med en enda röst i utrikesfrågor, inom utvecklingspolitiken och med en gemensam röst när det gäller att bevara mänskliga rättigheter, medborgerliga friheter och demokratiska principer. Europaparlamentet utövar en betydande lagstiftande makt genom det så kallade medbeslutandeförfarandet, som jämställer Europaparlamentets ledamöter och rådets ministrar när det gäller att anta gemensamma lagar. Medbeslutandeförfarandet gäller för de flesta av EU:s lagar som påverkar vardagstillvaron för Europas medborgare och företag, inklusive inre marknaden, miljö, konsumentskydd, forskning och utveckling, utbildning, kultur och folkhälsa. Genom medbeslutandeförfarandet upptas många av Europaparlamentets

2


ändringsförslag i EU:s lagar, och lagstiftningen på dessa områden kan bara antas genom ett formellt godkännande från Europaparlamentet och rådet. Europaparlamentet rådfrågas dessutom när det gäller andra områden av EU:s politik. Dess ändringsförslag upptas ofta av kommissionen och Europaparlamentet påverkar EU:s dagordning genom att anta "initiativbetänkanden". ELDR anser att medbeslutande bör bli det normala sättet att fatta beslut inom Europeiska unionen, med endast ett fåtal, väl definierade undantag. Europaparlamentet spelar också en mycket viktig roll när det gäller att anta EU:s årsbudget. Tack vare det kan Europaparlamentet garantera att unionens politiska prioriteringar får lämpliga resurser. Europaparlamentet antar unionens budget för nästföljande år i december, och budgeten kan inte träda i kraft förrän den har undertecknats av Europaparlamentets talman, vilket ger unionen de ekonomiska resurser den behöver inför nästa år. Parlamentet övervakar därefter noga hur budgeten genomförs för att bekämpa bedrägerier och misshushållning. Genom sin behörighet att godkänna de övriga EU-institutionernas konton kan parlamentet utöva ytterligare kontroll över politiken. Men Europaparlamentet kan också påverka på många andra sätt. Europaparlamentet är det organ som väljs direkt av Europas medborgare. Det kan därför ställa Europeiska kommissionen till svars för politiska beslut inom alla områden i sina debatter, genom regelbundna utfrågningar av kommissionsledamöter, granskning av politiska förslag och skriftliga och muntliga frågor. Vid behov kan parlamentet dessutom begära misstroendevotum mot kommissionen, under förutsättning att en sådan åtgärd stöds av två tredjedelar av dess ledamöter. Europaparlamentet är dessutom det enda organ som genomför kvartalsvisa sammanträden med Europeiska centralbankens ordförande för att garantera att euron förvaltas i en anda av ansvarstagande och öppenhet. Unionen kommer att utvidgas kraftigt under 2004. Parlamentet har noga följt utvidgningsförhandlingarna och har ombetts godkänna anslutningsfördragen. Europaparlamentet skall också godkänna de flesta internationella avtal som EU ingår, och genomför regelbundna debatter om internationella frågor, om situationen när det gäller de mänskliga rättigheterna i världen och om EU:s utrikespolitik. De debatterna åtföljs ofta av resolutioner som beskriver Europaparlamentets ståndpunkt. ELDR kommer att arbeta på att ytterligare förstärka den parlamentariska granskningen. Av alla dessa anledningar är varje enskild röst i valet till Europaparlamentet viktig. ETT LÖFTE OM FORTSATTA FRAMGÅNGAR Genom att främja de liberala principerna i Europaparlamentets lagstiftande verksamhet har ledamöterna från ELDR spelat en avgörande roll i Europaparlamentet under de gångna fem åren. Detta valprogram visar hur Europas liberala demokrater, med de europeiska väljarnas stöd, kan fortsätta spela en avgörande roll under de kommande fem åren, i ett utvidgat Europaparlament, i hjärtat av ett utvidgat EU.

3


EN NY, UTVIDGAD UNION, ÖPPEN MOT SINA MEDBORGARE OCH ÖPPEN MOT VÄRLDEN: ELDR:S VALPROGRAM 2004-2009

4


KONSTITUTIONEN Europeiska liberala, demokratiska och reformistiska partiets grupps kongress, som sammanträder i Amsterdam den 12-14 november 2003, stöder Utkastet till fördrag om upprättandet av en konstitution för Europa som en grund för en överenskommelse under regeringskonferensen. Kongressen uppmanar enträget parterna att avsluta förhandlingarna om konstitutionen i god tid före valet till Europaparlamentet i juni 2004, så att konstitutionen kan starta en bred allmän debatt, engagera de politiska partierna och legitimeras av väljarna. Vi välkomnar konventets arbete, som har resulterat i ett förslag till konstitution som är koncist, läsbart och sammanhängande. Vi gratulerar dessutom ELDR:s företrädare i konventet till deras viktiga bidrag. ELDR stöder konstitutionen. Genom att klargöra unionens värderingar, principer och mål, genom att effektivisera dess instrument och beslutsprocesser, genom att avgränsa dess behörighetsområden och genom att stärka dess institutioner uppfyller utkastet till konstitution sedan länge etablerade mål för partiet. Vi välkomnar en konstitution gör EU:s styrelseformer öppnare, mera demokratiska och effektivare, samtidigt som den ökar unionens kapacitet att agera effektivt på hemmaplan och utomlands. Vi välkomnar framför allt att beslutsfattande med kvalificerad majoritet i rådet och medbeslutande med Europaparlamentet blir det normala lagstiftningsförfarandet. Vi uppmanar Europeiska rådet att tidigt använda sina skönsmässiga befogenheter för att ytterligare utöka möjligheten att fatta beslut med kvalificerad majoritet, inte minst när det gäller den gemensamma utrikes- och säkerhetspolitiken. Genom att unionen blir en juridisk person i internationella sammanhang kommer EU enligt vår bedömning att kunna tala med verklig auktoritet i alla globala institutioner. Vi stöder att Europeiska unionen ansluter sig till Europakonventionen om de mänskliga rättigheterna. ELDR stöder konceptet med strukturerat samarbete mellan vissa medlemsstater som har såväl den militära kapaciteten som den politiska viljan, som ett sätt att utveckla den europeiska säkerhets- och försvarspolitiken. Unionens säkerhets- och försvarsdimension måste utvecklas i nära samarbete med och som ett komplement till Nato. Vi välkomnar att man skapar en befattning som utrikesminister för EU som skall leda ministerrådet Yttre förbindelser och vara kommissionens vice ordförande samt leda en gemensam förvaltning bestående av tjänstemän från kommissionen och rådet och nationella tjänstemän. Vi uppmanar enträget regeringskonferensen att se till att Europeiska rådets permanenta ordförande inte lägger sig i det arbete som utförs av kommissionens ordförande eller utrikesministern, utan att han eller hon ges en möjlighet att skapa den sammanhållning och kontinuitet i regeringschefernas arbete som det finns ett så stort behov av. Vi välkomnar att det finns många inslag i konstitutionen som gör att den kan utvecklas i framtiden. ELDR anser att regeringskonferensen bör inrikta sig på behovet av att förstärka Europeiska kommissionens funktion. Samtidigt som vi inser att stater av olika storlek har legitima intressen att bevaka i samband med regeringskonferensens resultat, så

5


kräver vi att detta inte får ske på bekostnad av allmänintresset, ett underlättat beslutsfattande eller en bevarad balans mellan institutionerna. Vi uppmanar enträget regeringskonferensen att förstärka den samsyn som konventet kom fram till i viktiga konstitutionella frågor, inklusive att inkludera stadgan om de grundläggande rättigheterna som del II, med tvingande verkan. Vi insisterar på att regeringskonferensen skall göra större framsteg när det gäller moderniseringen av EU:s politik i del III. Vi hoppas att konferensen dessutom skall överväga en ändring av vissa förfaranden för en framtida revidering av konstitutionen. ELDR stöder kraftfullt Europeiska konventets beslut att låta de nationella parlamenten spela en viktig roll i subsidiaritetsförfarandet och välkomnar EG-domstolens utökade roll som författningsdomstol. Vi välkomnar att Regionkommittén tillåts väcka talan inför domstolen i frågor som gäller subsidiariteten eller överträdelser av dess prerogativ. Vi kommer att arbeta för att regioner med lagstiftande behörighet skall kunna hävda de rättigheter de har enligt konstitutionen. ELDR fortsätter att lägga stor vikt vid en förstärkning av de regionala och lokala myndigheterna i Europa. Samtidigt som ELDR starkt stöder konstitutionens bestämmelser om öppna styrelseformer, anser vi att man bör prioritera en förbättring av lagstiftningsmiljön, en förstärkning av samråden med industri och civilsamhälle och, där så är lämpligt, ett decentraliserat genomförande av EU:s politiska beslut. ELDR beklagar frånvaron av tydliga framsteg hittills under regeringskonferensen, som förefaller upprepa valda delar av konventets agenda, men på en lägre nivå. Vi beklagar framför allt: · att man tydligen beslutat att förkasta förslaget om ett lagstiftande råd, som på ett tydligare sätt skulle skilja ut rådets lagstiftande funktion från dess verkställande funktion och garantera fullständig öppenhet i lagstiftningsförfarandet; vi hoppas att man åtminstone skall behålla möjligheten att införa det lagstiftande rådet i ett senare skede, försöket från två staters sida att sabotera den formel som konventet kommit fram till för kvalificerad majoritet i rådet, som framgångsrikt balanserar de legitima intressena för såväl stora som små länder och som dessutom är tydlig och enkel, Ekofinrådets initiativ att försöka bibehålla enhälligt beslutsfattande i hela systemet när det gäller att besluta om hur unionens egna medel skall drivas in och spenderas och att upphäva Europaparlamentets roll som jämbördig part i budgetförfarandet; ELDR anser att dessa förslag riskerar att destabilisera regeringskonferensen och att de kan innebära ett allvarligt slag mot konventets resultat när det gäller att förstärka den parlamentariska demokratin på EU-nivå.

· ·

ELDR påminner om att konventet åtnjöt stor politisk legitimitet och att regeringskonferensen måste anta konventets utmaning om man skall kunna undvika en allmänt spridd cynism om Europa. Kongressen uppmanar regeringskonferensen att snarast koncentrera sig på att nå en varaktig politisk överenskommelse som på ett övertygande sätt kan avgöra frågan om den utvidgade Europeiska unionens styrelseskick.

6


EN UTVIDGAD UNION, ÖPPEN MOT SINA MEDBORGARE Friheten att leva och arbeta i hela Europa ELDR kommer att fortsätta stödja ansträngningarna att stöpa om Europeiska unionen till en äkta inre marknad, öppen för alla. ELDR kommer framför allt att verka för antagande och tillämpning av sådan viktig EU-lagstiftning som underlättar alla medborgares frihet att leva, arbeta och resa, utöva sina medborgerliga rättigheter, konsumera varor och tjänster och investera sina pengar var som helst inom EU, utan att detta skall undergräva deras juridiska rättigheter. Detta är särskilt viktigt när det gäller det ömsesidiga erkännandet av examensbevis och yrkesmeriter, och rätten att bosätta sig och arbeta i det land man väljer. I det sammanhanget anser vi att de övergångsperioder som har bestämts för de nya medlemsstaterna på området för arbetskraftens fria rörlighet skall upphävas. ELDR vill också garantera medborgarna tillgång till rättvisa och komplettera och förenkla erkännandet av civila och handelsrättsliga beslut för att underlätta vardagslivet för det växande antal av europeiska medborgare som är bosatta eller reser i andra europeiska länder än sina egna, framför allt när det gäller födslar, adoptioner, äktenskap, testamenten, dödsfall, olyckor eller domstolsärenden. En modernisering av den europeiska ekonomin Lissabonprocessen gör inte tillräckliga framsteg. Den har blivit ofokuserad och urvattnad genom att man har bestämt för många mål under de senaste åren och alltför ofta har den reducerats till en rent statistisk övning. Inför de kommande åren måste en prioritering ske. Men det krävs mer än så för att modernisera den europeiska ekonomin. Europeiska unionen bör till exempel öka sina insatser när det gäller att slutföra den inre europeiska marknaden genom att vidta kraftfullare åtgärder för att avreglera sektorer som gas, el, posttjänster och transporter. En effektiv och väl fungerande europeisk marknad kommer att skapa nya möjligheter till ekonomisk tillväxt, arbete och social trygghet. I Lissabon beslutade EU:s regeringar att modernisera och omstrukturera den europeiska ekonomin för att göra den till världens mest konkurrenskraftiga, kunskapsbaserade ekonomi, en ekonomi med hållbar tillväxt, med fler och bättre arbetstillfällen och större social sammanhållning i slutet av detta decennium. Som en del av denna process kommer ELDR att verka för en bättre politik på området för informationssamhället samt forskning och utveckling, ett snabbt antagande och ett korrekt genomförande av EU:s lagstiftning om uppköpserbjudanden med gemensamma regler för företagsuppköp i Europa och med ett gott skydd för aktieägarna, framför allt minoritetsägarna. ELDR var den enda politiska grupp som enhälligt stödde kommissionens första förslag om uppköpserbjudanden, som förkastades av Europaparlamentet i en dramatisk, jämn omröstning i juli 2001. EU tillför ett mervärde inom forskning Forskningen och den forskningsbaserade tekniken uppvisar för närvarande en unik dynamik, och nya områden växer fram (livsvetenskaperna, informations- och kommunikationsteknik, nanooch mikrosystemteknik) som aktiverar tvärvetenskapliga forskningsfält, förändrar industrin och får stor betydelse för ekonomin. ELDR stöder tanken på ett europeiskt område för forskning, under förutsättning att det skapar ett äkta mervärde för medlemsstaternas egna, nationella forskningsprogram, stimulerar forskning och förnyelse, och därigenom medger att EU:s företag kan konkurrera effektivt med andra, tekniskt avancerade ekonomier, framför allt Förenta staterna.

7


Liberaler stöder principerna om akademisk frihet och pluralism på forskningens område. Prioriteringarna på forskningsområdet bör innehålla en mix av kommersiella, politiska och akademiska faktorer, men det är viktigt att finansieringskriterierna inte förhindrar den akademiska sfärens frihet och oberoende. Ett sätt att ge forskarna större inflytande över prioriteringarna inom forskningen på europeisk nivå är att införa ett system med "europeiska forskningsråd", vilkas medlemmar nomineras och väljs av den europeiska akademiska världen, och som skall tilldelas en framträdande roll när det gäller att fatta beslut om hur EU:s forskning skall finansieras. När resurserna fördelas till den europeiska forskningen bör forsknings- och utvecklingsprojekt som syftar till att tillhandahålla "ren" och förnybar energi prioriteras. Stimulera förnyelse ELDR kommer att stödja lagstiftning som gör det enklare och billigare för små och medelstora företag att erhålla och upprätthålla ett europeiskt skydd för den immateriella äganderätten. Vi kommer att fortsätta vårt stöd för ett korrekt genomförande av moderna copyrightregler för EU som tar hänsyn till den senaste tekniska utvecklingen, till exempel Internet. Bort med byråkratiskt krångel En konkurrenskraftig europeisk ekonomi kräver ett modernt och väl fungerande offentligt regelverk, som skyddar allmänintresset utan att lägga onödiga bördor på företag och individer. ELDR kommer att verka för en allmän översyn av den befintliga europeiska lagstiftningen för att se till att den förblir relevant när det gäller dagens utmaningar. Vi kommer i normalfallet att insistera på en "solnedgångsklausul" efter 5 år för ny EU-lagstiftning, så att lagarna måste granskas på nytt när de har varit i kraft en tid. Vi kommer att kräva att Europeiska kommissionen genomför grundliga kostnads-intäktsanalyser, heltäckande konsekvensbedömningar, och omfattande samråd med samtliga berörda parter innan nya förslag läggs fram, och att denna process skall övervakas av ett oberoende organ. Systemet bör utvecklas i enlighet med det befintliga nederländska systemet för att utvärdera effekterna av ny lagstiftning. En verkligt öppen ekonomi ELDR försvarar den fria konkurrensen och stöder därför aktiva politiska insatser mot kartellbildningar, prissamarbete och monopol. Det är av avgörande betydelse att avregleringen av de allmännyttiga tjänsterna följs av en reell konkurrens. Vi är motståndare till alla tankar på lättnader i konkurrenspolitiken som skulle kunna medge missbruk av dominerande ställning på de nationella marknaderna, om än inte på EU-marknaden som helhet. Vi vill utveckla ett närmare samarbete med de amerikanska antitrustmyndigheterna, framför allt genom en bättre samordning av bedömningskriterierna hos konkurrensmyndigheterna på båda sidor av Atlanten. ELDR vill att Europeiska kommissionen skall bedöma fusioner på grundval av om de i betydande grad minskar konkurrensen eller inte, precis som i Förenta staterna, så att man undviker konflikter med de amerikanska antitrustmyndigheterna i samband med enskilda fusionsärenden. ELDR stöder dessutom att man minskar stödet till branscher som börjar få problem, eftersom sådan subventioner enbart kväver tillväxten av nya branscher och skapar en ojämn spelplan för de europeiska företagen. Europeiska centralbankens självständiga ställning måste garanteras. ELDR utesluter inte utan vidare alternativet att ge Europeiska centralbanken huvudansvaret för att övervaka bankerna. Detta får emellertid inte minska fokuseringen på dess

8


huvudsakliga uppgift, som är att skydda prisstabiliteten. EU:s finansansvariga bör vara öppna för möjligheten att samarbeta med Förenta staterna och Japan för att undvika allvarliga valutakursanomalier mellan euro, dollar och yen. En sund ekonomisk förvaltning Eftersom hållbara offentliga finanser är ett nyckelmål vill ELDR se en skärpt kontroll av budgetbalanserna för att garantera en strikt budgetdisciplin i medlemsstaterna under de goda åren, så att man kan hålla sig inom gränserna för budgetunderskott under de dåliga åren. Samtidigt har även EU ett ansvar för att garantera sunda och hållbara offentliga finanser i Europa genom att föregå med gott exempel och tillämpa en sträng disciplin på den egna budgeten. En pragmatisk strategi när det gäller skattepolitiken Skattekonkurrensen mellan olika medlemsstater kan fungera som en sund spärr för svällande förvaltningar. En sådan konkurrens leder inte nödvändigtvis till en "kapplöpning mot botten", eftersom erfarenheten visar att väljarna kan stödja högre skatter om de får något för sina pengar i form av offentliga tjänster. ELDR anser därför att medlemsstaterna skall bestämma sina egna skatter, utifrån behovet av offentliga utgifter. ELDR stöder en samordning av skattebasens struktur i de fall där detta på ett tydligt sätt lättar bördorna för handel och företag. En sådan samordning bör underlätta den gränsöverskridande handeln, sänka de administrativa kostnaderna ­ tack vare mindre komplicerade regler ­ och lämna mindre utrymme för protektionistisk lagstiftning. Sänkt moms på utbildning och arbetskraftsintensiva tjänster ELDR anser att försöken som gjordes i vissa medlemsstater 1999 med sänkt moms på vissa arbetsintensiva tjänster har blivit en framgång och uppmanar rådet att snarast möjligt anta kommissionens förslag att bredda denna möjlighet till att även omfatta hotell, catering och byggsektorn, under förutsättning att detta inte leder till en snedvridning av den inre marknaden. ELDR anser att den lägre momssats som vissa medlemsstater redan tillämpar på böcker bör bibehållas och utsträckas till att omfatta samtliga medlemsstater, eftersom utbildning är den viktigaste investering man kan göra i vår framtid. Finansiella tjänster med större valfrihet och högre avkastning Finansiella tjänster är en av de mest genomreglerade och politiskt känsliga sektorerna i EU, och därför det sista området utan en riktig inre marknad. Efter införandet av den gemensamma valutan framstår detta alltmer som en absurd situation. En inre marknad för finansiella tjänster skulle öka avkastningen för individuella besparingar genom att skära ned de administrativa kostnaderna och sprida riskerna samt innebära fördelar för pensionärer och personer med livförsäkringar. Det skulle också öka finansieringsmöjligheterna för företagen, inklusive tillväxtföretag och nystartade företag, genom att ge dem en möjlighet att sälja obligationer och aktier överallt i EU. ELDR intar en ledande ställning i ansträngningarna att skapa en inre marknad för pensioner, banklån, fondsparande och värdepappershandel. Vi kommer att försöka hitta en förnuftig balans mellan att skydda investerarna för att garantera förtroendet på marknaden och underlätta företagens tillgång på finansiering. Vi fortsätter att kräva åtgärder för att upprätta en inre marknad för finansiella tjänster senast 2005, som en viktig stimulansfaktor för Europas ekonomiska tillväxt. Som ett led i detta program spelar ELDR dessutom en nyckelroll i kraven på lagstiftning för att göra det enklare och billigare för pensionärerna att flytta sina tjänstepensioner över gränserna.

9


Kostnadseffektiva, pålitliga och hållbara allmännyttiga tjänster En avreglerad marknad kan ge konsumenterna större valfrihet och bättre kvalitet på varor och tjänster. En förutsättning för detta är en effektiv marknadskontroll från starka, oberoende lagstiftare, som har att bestämma regler och villkor för tjänsteleverantörernas public service-skyldighet för att förhindra monopol och kartellbildning och för att garantera ett säkert utbud och främja miljömässig hållbarhet. ELDR fortsätter att kräva snabbare framsteg från medlemsstaternas sida på detta område. Integrering och konsolidering av EU:s transportsektor Det återstår fortfarande mycket innan en äkta, europeisk inre marknad för transporttjänster är genomförd. ELDR kommer att fortsätta verka för att en sådan marknad förverkligas. Inom järnvägssektorn spelar EU en viktig roll när det gäller att harmonisera tekniska standarder och säkerhetsnormer och öppna tillträdet till transportnäten för att stimulera konkurrens och integrera olika nät, vilket skapar förutsättningar för järnvägssektorn att konkurrera effektivt med vägtransporter. ELDR inser emellertid att vägnätet är av stor betydelse, framför allt i avlägsna och glest befolkade områden, och understryker därför att de särskilda behoven i dessa områden måste beaktas när den gemensamma transportpolitiken skall genomföras. Inom flygsektorn stöder ELDR en genomgripande översyn av systemet för tilldelning av slottider vid gemenskapens flygplatser för att garantera en rättvisare tillgång på start- och landningstider för samtliga flygbolag, inklusive nytillkomna bolag. EU bör också förhandla fram ett europeiskt avtal om "öppna skyar" med Förenta staterna för att få slut på diskriminerande bilaterala avtal som begränsar möjligheterna för EU:s flygbolag att flyga till Förenta staterna från någon annan medlemsstat än den egna. När det gäller sjöfarten kommer ELDR att verka för en garanterad finansiell öppenhet inom hamnsektorn genom upprättandet av tydligare riktlinjer för statligt stöd, så att medlemsstaternas hamnar kan konkurrera på en jämn spelplan. Vi kommer också att argumentera för gemensamma EU-insatser för att främja varutransporter på inre vattenvägar, framför allt genom att förenkla och harmonisera administrativa regler. Bättre offentliga transporter ELDR kommer att verka för att garantera säkra, tillgängliga, pålitliga och billiga transporttjänster av god kvalitet, via en kontrollerad avreglering av de offentliga transporterna inom EU. Detta bör omfatta en upphandling av offentliga transporttjänster i fri konkurrens enligt öppna förfaranden och stränga normer, som skall kontrolleras av en stark, oberoende övervakande myndighet i varje medlemsstat, i syfte att uppnå lägre priser, bättre kvalitet och mer valfrihet för passagerarna. För att skapa ett effektivt och konkurrenskraftigt europeiskt järnvägsnät krävs ökat gränsöverskridande samarbete. Att garantera öppenhet och medborgarnas tillgång till information ELDR kommer att fortsätta verka för en öppnare, tillgängligare union med mer insyn. För att öka det demokratiska ansvarstagandet inom EU måste vi hela tiden kämpa för att uppnå en bättre tillgång på handlingar och information i samtliga EU:s institutioner och organ, inklusive Europeiska centralbanken, offentliga register inom alla avdelningar och en kodex för goda styrelseformer. Kommissionen, Europaparlamentet, rådet och övriga organ inom EU måste samtliga fortsätta att reformera sina interna förvaltningar. ELDR anser också att tillgången på fri och mångsidig information utgör en grundläggande del av den inre marknaden. Vi kommer att fortsätta stödja ansträngningarna att öka konkurrensen inom media och kraftfulla åtgärder för att bekämpa informationsmonopol. I de fall där mediamonopol äventyrar demokratin i en

10


viss medlemsstat skulle mekanismer för ingripande från EU:s sida vara motiverade för att skydda regelverket. Frågan om intressekonflikter för personer som innehar offentliga ämbeten bör avgöras enligt en uppförandekodex inom ramen för befintliga europeiska myndigheter och den bör genomdrivas av medlemsstaterna. Äkta valfrihet för konsumenterna ELDR anser att EU:s konsumenter har rätt till tydlig och lättillgänglig information, så att de skall kunna utöva sin valfrihet när det gäller de varor de köper och den mat de äter. ELDR vill att EU:s politik när det gäller frågor som livsmedelssäkerhet, märkning och genetiskt modifierade organismer skall utvecklas med full respekt för den principen. En gemensam europeisk livsmedels- och landsbygdspolitik ELDR anser att jordbrukspolitiken måste avregleras och marknadsinriktas om den skall kunna bli till nytta för konsumenter och landsbygd. Därför hamnar en grundlig reformering av den gemensamma jordbrukspolitiken (GJP) högt upp på dagordningen. Alla former av export- och produktionsstöd bör avskaffas så snart som möjligt. ELDR vill verka för en gemensam politik som garanterar säkra och sunda livsmedel, skyddar landsbygdens intressen och garanterar stränga miljökrav och en hållbar jordbrukssektor. För att en sådan politik skall bli framgångsrik måste perspektivet omfatta mer än enbart jordbruket. Frågorna om livsmedel, landsbygdsområden och jordbruk hänger samman. ELDR vill därför ersätta den gemensamma jordbrukspolitiken (GJP) med en livsmedels- och landsbygdspolitik (LLP), som tar hänsyn till landsbygdens samtliga ekonomiska sektorer. En gemensam marknad kräver goda, kraftfulla och lättbegripliga lagar på området för livsmedelssäkerhet. ELDR kommer därför att verka för att ett strikt och heltäckande säkerhetssystem upprättas som omfattar livsmedelsproduktionens och ­ distributionens samtliga faser i hela EU. Konsumenterna måste ha full tillgång till all relevant information, så att de får en möjlighet att göra fria val. Ett gemensamt system för sanktioner mot medlemsstater och företag som bryter mot dessa regler måste också upprättas. Det räcker inte att bara slutprodukterna är säkra. Hela produktionskedjan måste uppfylla gemensamma etiska krav avseende djurens välfärd, respekt för miljön, bra arbetsmiljö och stimulans för en övergång till produktion av hög kvalitet. Valet mellan olika kvalitetskategorier måste göras av konsumenterna på grundval av en korrekt märkning. Regionalpolitik För att kunna möta utmaningarna från utvidgningen när det gäller att bevara och förbättra den ekonomiska och sociala sammanhållningen inom EU vill ELDR försöka utarbeta en reviderad regionalpolitik under 2007, som i första hand inriktas på de nya medlemsstaterna. Denna politik bör förstärkas vad gäller kvalitet och flexibilitet, vara mer målinriktad via mer sofistikerade valbarhetskriterier och enklare vad gäller planeringsförfaranden, vara speciellt inriktad på att minska skillnaderna mellan och inom regionerna samt stimulera förnyelse, utvecklingen av små och medelstora företag och interregionalt samarbete. Stöden måste koncentreras till de mest behövande regionerna, inklusive städer och fattigdomsfickor i de starkare regionerna. Fattiga regioner i rika länder bör även i fortsättningen kunna räkna på finansiering. Regioner som statistiskt sett påverkas av utvidgningen bör även i fortsättningen erhålla ett stöd av Mål 1-typ, snarare än Mål 2. Övergångsbestämmelserna måste omfatta de nuvarande reglerna för Mål 1, inklusive reglerna om statliga subventioner.

11


Myndigheterna på gräsrotsnivå måste ha ansvaret för att bestämma prioriteringar, leda förhandlingar och fatta beslut. Politiken måste bli kostnadseffektivare och bättre integrerad med medlemsstaternas inhemska regionala politik och med EU:s politik i övrigt. ELDR tillbakavisar alla tankar på att åter nationalisera gemenskapens sammanhållningspolitik. ELDR är för att man behåller gemenskapsinitiativen. Lika möjligheter, rörlighet och sysselsättning Som redan påpekats anser ELDR att det bästa sättet att bekämpa arbetslösheten och öka den ekonomiska tillväxten är en kontrollerad avreglering av marknaderna, en förstärkt flexibilitet på arbetsmarknaden och ökad rörlighet bland arbetskraften. Men dessa insatser bör stödas av samordning och utbyte av bästa praxis på EU-nivå vad gäller de politiska program inom medlemsstaterna som syftar till att tackla arbetslöshet och utstötning. ELDR stöder helhjärtat den pågående Lissabonprocessen att göra Europa till världens mest konkurrenskraftiga och dynamiska, kunskapsbaserade ekonomi, en ekonomi som klarar en hållbar ekonomisk tillväxt med fler och bättre arbeten, bättre social sammanhållning och en hållbar miljö. ELDR anser att EU enbart bör spela en roll i sociala trygghetsfrågor i den utsträckning som de åtgärder det gäller syftar till att förbättra den fria rörligheten för arbetskraften ­ till exempel genom att garantera möjligheten att föra över rätten till sociala förmåner mellan medlemsstaterna. En snabbt åldrande befolkning i kombination med sjunkande födelsetal skulle kunna skapa brist på arbetskraft på arbetsmarknaden och resultera i otillräckliga resurser när det gäller att stödja och vårda de äldre. ELDR anser att säkra, hållbara och lätt överförbara pensioner och en politik för aktivt åldrande är de bästa sätten att bemöta dessa problem. Det senare kommer bland annat att omfatta främjandet av livslångt lärande (framför allt IT-kunskaper), flexibla arbetstider och en förbättrad sjukvård. Ett annat viktigt policyområde kommer att bli att förbättra tillträdet till arbetsmarknaden för underrepresenterade sektorer av samhället, till exempel kvinnor, invandrare och funktionshindrade, genom att man avlägsnar hindren på arbetsmarknaden och tar itu med diskrimineringen. ELDR vill fortsätta stödja ansträngningarna att skapa säkrare arbetsmiljöer, såväl vad gäller fysiska som psykiska risker. När det gäller ingripanden från EU på dessa områden anser ELDR emellertid att målet måste uppnås på ett pragmatiskt sätt. Åtgärder bör inte vidtas där de inte skulle få effekt på en lägre nivå och EU:s beslutsfattare måste undvika att lägga på företagen ytterligare bördor i form av onödig lagstiftning. ELDR anser att anställbarheten och arbetskraftens rörlighet måste förbättras genom att främja studentutbytet mellan olika medlemsstater, framför allt för att utveckla språkkunskaperna, och genom att skapa ett fullständigt erkännande av meriter och examina i hela EU. Alla europeiska universitet borde erbjuda ett års studier i ett annat europeiskt land. Alla ungdomar som deltar i yrkesutbildning måste få samma tillgång till möjligheter att studera och vidareutbildning i annat EU-land inom ramen för befintliga EU-program, såsom Erasmus och Leonardo. Länder som gränsar till unionen och som snart kan bli medlemmar av unionen, borde också engageras i utbytesprogram mellan olika universitet. Det borde också bli möjligt att förbättra språkträningsmetoderna på EU-nivå via utbyte av bästa praxis, med speciell tonvikt på aktiv kommunikation.

12


ELDR upprörs över det stora antalet ungdomar som lämnar skolan som funktionella analfabeter (dvs. de förstår inte vad de läser) och anser att gemensamma ansträngningar måste göras för att förbättra läskunnigheten i Europa. Att skydda minoriteternas rättigheter är en naturlig konsekvens av en liberal politik, som strävar efter att garantera lika möjligheter för alla. ELDR kommer att fortsätta stödja lagstiftning för att eliminera diskriminering och trakasserier på arbetsplatsen, oavsett om det sker på grund av kön, etnisk tillhörighet, religiös övertygelse eller funktionshinder och förbättra integreringen på arbetsplatserna. ELDR kommer också att fortsätta sina ansträngningar för att skapa effektiva politiska lösningar för att bekämpa diskriminering och främja lika möjligheter på andra områden, och att se till att sådana politiska program genomförs effektivt. Vi kommer också att stödja ansträngningar på EU-nivå att ta itu med de bakomliggande orsakerna till social utstötning och underlätta integreringen på arbetsmarknaden av dem som drabbas. Att garantera funktionshindrade personer lika möjligheter är ett kärnområde för ELDR. Fortfarande i dag finns det många hinder för en reell integrering av människor med funktionshinder. Därför, när det gäller lagstiftningen på arbetsmarknadspolitikens område och på andra politiska områden, driver ELDR hela tiden på för att se till att man tar hänsyn till de speciella förutsättningarna för personer med funktionshinder. ELDR kräver ett fullständigt genomförande av direktivet om lika behandling inom sysselsättning och att man antar ett särskilt europeiskt direktiv om funktionshinder som omfattar alla områden av diskriminering. Att främja lika möjligheter för kvinnor och män I ett liberalt samhälle är lika möjligheter en vital del av demokratin. Det behövs fler kvinnor inom politik, inom forskning och i affärslivet på en grundval av lika möjligheter och icke-diskriminering. ELDR kräver att alla befintliga EU-direktiv om lika möjligheter för kvinnor och män måste genomföras korrekt i samtliga medlemsstater. Vi stöder dessutom åtgärder för att ta itu med det ständiga problemet med löneklyftan mellan kvinnor och män och åtgärder som förbättrar kvinnornas integrering på arbetsmarknaden och som hjälper till att förena kraven från arbete och familj. Människohandel, framför allt handel med kvinnor och barn, har blivit en av världens mest lönsamma internationella brottsliga verksamheter. Varje år blir hundratusentals människor offer för sexuellt utnyttjande och slavarbete. ELDR anser detta vara oacceptabelt och kommer att fortsätta uppmana EU och medlemsstaterna att ta itu med dessa problem effektivare genom kriminalisering, förstärkt lagstiftning och internationellt polisiärt och rättsligt samarbete samt bättre skydd för brottsoffren. Kvinnor och män påverkas inte på samma sätt av politiska beslut. Ingen politik är genusneutral. ELDR vill därför att man skall ta hänsyn till genusaspekterna inom alla sektorer av EU:s politik. Mainstreaming innebär även att statistiken måste genussegregeras för att vi skall få riktig kunskap och kunna ta itu med problemen. Utbildning och yrkesutbildning ELDR är övertygat om att utbildning och yrkesutbildning är de grundvalar på vilka våra barns framtid skall byggas. ELDR anser därför att ytterligare ekonomiska resurser till dessa områden, i kombination med en klart definierad, effektiv strategi, utgör en klok, sund och mycket efterlängtad investering för vårt samhälle.

13


EN UTVIDGAD UNION FÖR FRIHET, SÄKERHET OCH RÄTTVISA Ett demokratiskt samarbete inom EU kring rättsliga och inrikes frågor I dagens samhälle känner den brottsliga verksamheten och terrorismen inga gränser, men de befintliga procedurerna för gränsöverskridande polisiär verksamhet är fortfarande långdragna och omständliga och i behov av modernisering. Därför vill ELDR se att man genomför ett äkta "område för frihet, säkerhet och rättvisa" inom EU, ett område som garanterar att medborgarna kan utnyttja sin rätt till fri rörlighet, och som inte undergräver säkerheten, den allmänna ordningen och de medborgerliga fri- och rättigheterna. För att garantera en balans mellan principerna frihet, rättvisa och säkerhet får de åtgärder som vidtas för att försvara värden som demokrati och frihet mot brottslig verksamhet eller terrorism inte tillåtas undergräva de principernas grundvalar. Åtgärderna för att bekämpa terrorism och allvarlig och organiserad brottslighet inom Europeiska unionen via EU:s lagstiftning eller samarbete, måste vara nödvändiga, legitima och proportionella och respektera den nationella behörigheten. På samma sätt är det nödvändigt att alla avtal som ingås mellan EU och tredje land när det gäller genomförandet av politiska beslut på områdena rättsliga och inrikes frågor uppfyller kraven i EU:s befintliga lagstiftning och är nödvändiga, legitima och proportionella. ELDR förespråkar utarbetandet av en lägsta gemensamma standard och ett skydd för de mänskliga rättigheterna i samband med brottmålsförfaranden i hela EU, utan att man i onödan inkräktar på nationella förfaranden. För närvarande är det de nationella ministrarna som bestämmer när det gäller EU:s samarbete på området för rättsliga och inrikes frågor, med en viss begränsad granskning från Europaparlamentets sida. ELDR anser att denna situation är odemokratisk och kommer att verka för att beslutsfattandet på detta område demokratiseras och blir öppnare och effektivare genom att makten delas mellan Europaparlamentet och ministerrådet när det gäller politiken på området för rättsliga och inrikes frågor. Området för rättsliga och inrikes frågor bör med andra ord omfattas av unionens normala lagstiftningsförfarande, vilket innebär en fullständig parlamentarisk granskning under EG-domstolens jurisdiktion, och att en strikt åtskillnad görs mellan EU:s och medlemsstaternas straffrätt. En gemensam strategi på asylrättens och invandringens område ELDR anser att rätten att begära politisk asyl är en grundläggande mänsklig rättighet som måste respekteras fullt ut. Vi stöder utvecklingen av ett gemensamt asylsystem inom EU som baseras på fullständig tillämpning av Genèvekonventionen och som fullt ut erkänner genusbaserad förföljelse som ett skäl för att bevilja asyl. Detta system bör bygga på gemensamt ansvar i enlighet med de nya besluten från Dublin, genom upprättandet av gemensamma, rättvisa och snabba procedurer för att ta emot, granska och fatta beslut om asylansökningar och för mottagande av asylsökande, samt gemensamma kriterier för att definiera flyktingstatus. EU:s normer när det gäller asylpolitik bör utgöra ett minimum som inte påverkar individuella medlemsstaters rätt att bibehålla eller införa generösare nationella bestämmelser. Vi kommer att undersöka om det krävs vidare åtgärder för att garantera en rättvis fördelning av medlemsstaternas ansvar. ELDR motsätter sig kraftfullt alla tendenser till att skapa en "Fästning Europa". Unionens och dess medlemsstaters asylpolitik bör utmärkas av humanitet och solidaritet.

14


Sanktioner mot transportörer och stränga viseringskrav har i praktiken lett till en situation där transportföretagens anställda i ursprungsländerna fungerar som EU:s gränsvakter, vilket har gjort det i praktiken omöjligt att komma in i Europeiska unionen lagligt. Sanktioner, inklusive automatiska sådana, mot transportörerna borde avskaffas och förteckningen över länder från vilka det krävs visum för att komma in i EU bör ses över för att garantera den allmänna asylrätten. ELDR inser behovet av en gemensam invandringspolitik för EU som baseras på ett system för kontrollerad invandring som en integrerad del av en modern och dynamisk ekonomisk och social politik för EU, och som tar tillvara erfarenheterna från system såsom det amerikanska med gröna kort och det kanadensiska. Detta skulle innebära att man utvecklar gemensamma regler och samordnade förfaranden, samtidigt som man respekterar rätten för enskilda medlemsstater att bestämma sina egna invandringsmål. Det bör också omfatta ett system för att dela på bördorna och utbyte av experter när det gäller bemanning av externa gränskontroller. ELDR anser att medborgare från tredje land som under en längre tid vistats lagligt i EU bör få samma rättigheter och skyldigheter på arbetsmarknaden som EU:s medborgare. ELDR kommer att fortsätta verka för en aktiv integrations- och sysselsättningspolitik för invandrare, parallellt med effektiva lagar mot diskriminering, eftersom detta är det bästa sättet att bekämpa diskriminering och rasism. Åtgärderna för att främja integration bör tillåta enskilda individer att bevara den egna kulturella identiteten och religionen, inom lagens råmärken, samtidigt som man ser till att de tar sitt ansvar när det gäller att integreras i värdlandet. ATT BEVARA OCH FRÄMJA MÅNGFALDENS EUROPA ELDR har tagit klar ställning för att utrota rasism, främlingsfientlighet och kulturell och religiös intolerans från det europeiska samhället. Vi uppmanar därför samtliga europeiska partier att underteckna och respektera de politiska partiernas stadga för ett samhälle utan rasism, som antogs i februari 1998 och som redan undertecknats av närmare 100 politiska partier, inklusive ELDR. ELDR försvarar principen att moderna, generösa samhällen skall skilja mellan politik och religion. Vi anser att ett sekulariserat samhälle spelar en viktig roll när det gäller att dämpa spänningarna mellan olika religioner och främja tolerans och förståelse mellan människor som har olika tro. ELDR anser också att en positiv dialog mellan olika kulturer främjas bäst genom att man skapar och försvarar lika möjligheter, via en politik som syftar till utbildning och sysselsättning för alla och genom att man ger människor utrymme för att uttrycka sin kulturella egenart, så länge de respekterar samhällets lagar och sedvänjor. I en globaliserad värld är samverkan mellan kulturer, ekonomier och människor inte bara nödvändig utan även önskvärd, och kan bidra till den sociala sammanhållningen. Europeiska unionens styrka är just dess enighet och mångfald. ELDR stöder därför ansträngningarna att främja och bibehålla denna mångfald. ELDR uppmanar EU:s medlemsstater att utveckla strategier som kan påskynda samarbetet med de nya medlemsstaterna och deras deltagande på kulturområdet. ELDR kommer att försöka se till att EU:s lagar om fri rörlighet och invandring främjar och inte undergräver nationella åtgärder som försöker fånga upp den mångfald av familjerelationer som existerar i dagens samhälle, till exempel att erkänna samboförhållanden och partnerskap mellan personer av samma kön, eller att tilldela

15


samboförhållanden eller partnerskap mellan personer av samma kön samma rättigheter som gifta par. ELDR kommer också att verka för att medlemsstaterna erkänner giftermål mellan personer av samma kön. Den språkliga mångfalden är en av Europas viktigaste tillgångar, och den bör förstärkas ytterligare inom alla sektorer av kulturpolitiken, inklusive utbildning och medier. EU bör stödja och främja de mindre använda språken som en del av Europas kulturarv och följa de principer som bestämts av Europarådet när det gäller skyddet av regionala språk och minoritetsspråk.

16


EN UTVIDGAD UNION, ÖPPEN MOT VÄRLDEN Utvidgningen ­ ett löfte inför framtiden Europeiska unionen kommer att utvidgas under många år ännu, även efter den historiska utvidgning som äger rum 2004. ELDR välkomnar att många nya länder vill bli medlemmar av EU för att skapa en enad kontinent som bygger på frihet, demokrati, fred, stabilitet, jämlikhet mellan kvinnor och män, marknadsekonomi, fri rörlighet och rättssamhällets principer. EU måste förändras och anpassa sig till utvidgningens utmaningar. Samtliga kandidatländer måste uppfylla kriterierna och bedömas individuellt på sina egna meriter. Alla europeiska länder som uppfyller Köpenhamnskriterierna bör ha rätt att gå med i Europeiska unionen. Skyddsklausuler är en nödvändig men tillfällig mekanism för att underlätta integreringen av nya medlemmar i unionen, samtidigt som man garanterar att unionen som helhet fungerar korrekt. De grundläggande kriterierna för medlemskap i EU är inte förhandlingsbara. Men när de väl har uppfyllts, så anser ELDR att det enbart kan finnas en enda typ av medlemskap i EU ­ fullvärdigt medlemskap. Därför vill vi minimera antalet övergångsarrangemang när det gäller anslutningen av nya länder i största möjliga utsträckning. För ELDR är det uteslutet att nya länder behandlas som andra klassens medlemmar av EU. Samtidigt försvarar ELDR principen om flexibilitet, så som den formulerats i Nicefördraget, vilken medger att vissa medlemsstater går vidare med en djupare integrering. Att försvara de mänskliga rättigheterna inom EU EU måste utarbeta mekanismer som garanterar att gamla och nya medlemsländer uppfyller sina skyldigheter på området för mänskliga rättigheter ­ inklusive skyldigheten att respektera och fullt ut tillämpa besluten från Europadomstolen för de mänskliga rättigheterna och EG-domstolen ­ och att leva upp till de värderingar som unionen bygger på. Politiken på området för de mänskliga rättigheterna måste bli betydligt mer sammanhängande, samordnad och strategisk än den är för närvarande. ELDR kommer att verka för att klausulerna om mänskliga rättigheter i associeringsavtalen med EU blir ett effektivt verktyg. För att fungera måste de bli tydliga, förutsägbara och konstruktiva. ELDR kommer att verka för att dessa klausuler tillämpas konsekvent, oavsett vilket land det gäller. ELDR anser framför allt att de etablerade processerna för att övervaka framstegen i kandidatländerna på området för mänskliga rättigheter bör göras om till ett system för "granskning av likar". Detta innebär att samtliga medlemsstater, såväl gamla som nya, bör utvärdera sitt engagemang när det gäller demokratiskt ansvarstagande och den offentliga förvaltningens integritet, icke-diskriminering, medborgerliga fri- och rättigheter och rättsstatens principer. ELDR anser att det finns utrymme för förbättringar här för samtliga EU:s medlemsstater, såväl gamla som nya. ELDR är framför allt oroligt över minoriteternas och enskilda individers rättigheter i de nya medlemsstaterna i ett utvidgat EU. Vi kommer att fortsätta verka för att samtliga EU-medborgares rättigheter skyddas. Ett ansvar mot världen EU bör aktivt stödja FN:s roll och följa FN:s regler och beslut. EU kan också spela en mycket viktig roll när det gäller att försvara de mänskliga rättigheterna utanför sina egna gränser. ELDR känner därför stark oro inför den nuvarande allmänna atmosfären i internationella förbindelser, där aktivt, ickevåldsmotstånd mot regeringar ofta jämställs med terrorism. ELDR kommer aldrig

17


att vara tyst när det gäller frågor som dödsstraff, tortyr, utnyttjande och kränkningar av den mänskliga värdigheten. För att se till att de personer som gör sig skyldiga till överträdelser av de grundläggande mänskliga rättigheterna kommer vi att fortsätta befästa EU:s stöd för Internationella brottmålsdomstolen som det bästa sättet att försvara de mänskliga rättigheterna i världen. EU spelar en viktig roll i ­ och har ett ansvar för ­ länderna utanför sina yttre gränser. ELDR kommer att fortsätta främja en utrikespolitik där mänskliga rättigheter, goda styrelseformer, frihandel och respekt för internationella avtal utgör grundläggande inslag. I en del länder berövas barnen vissa grundläggande rättigheter och tvingas till barnarbete. ELDR uppmanar därför de länder som ännu inte har ratificerat FN:s konvention om barnets rättigheter, att snarast göra det, och uppmuntrar utbildningsprogram som syftar till att garantera att barn mellan 7 och 14 år har tillgång till grundläggande utbildning. EU och Förenta staterna bör inte behandla varandra som rivaler, utan som partner. ELDR kommer att arbeta för nya strategiska partnerskap mellan EU och Förenta staterna, baserade på respekt för internationell rätt och FN:s beslut. Förenta staterna och EU är de två största ekonomiska och politiska enheterna i världen och måste därför samarbeta för att främja sina gemensamma värderingar. Dessa värderingar kan emellertid inte unilateralt påtvingas tredje part med militära medel. ELDR vill därför att den politiska makten i Irak så snart som möjligt överlämnas till det irakiska folket. Tills det kan ske bör FN spela en central roll. ELDR beklagar Förenta staternas attityd brottmålsdomstolen och Kyotoprotokollet. när det gäller Internationella

ELDR inser behovet av att ytterligare stärka och utveckla EU:s förbindelser med Europeiska ekonomiska samarbetsområdet EES, eftersom EES har den längsta och djupaste relationen med EU av samtliga tredje länder och deltar i alla aspekter av den inre marknaden. Förutom sin globala roll måste EU dessutom spela en speciell roll i Medelhavsområdet, på Balkan, gentemot Ryssland, Ukraina, Vitryssland, Moldavien och Kaukasus. ELDR kommer därför att främja en förstärkt associering av de länderna. Samarbetet bör inriktas på handel, politik, kultur och ekonomi, bekämpning av brottslighet och terrorism, och försvar och främjande av demokrati, goda styrelseformer och mänskliga rättigheter, samt kamp mot allvarliga samhällsoch folkhälsoproblem. ELDR uppmuntrar EU att framhärda i sina ansträngningar till stöd för fredsprocessen i området runt de stora sjöarna i Afrika i syfte att skapa demokrati och stabilitet. ELDR har alltid stött en aktiv, gemensam europeisk utrikespolitik. EU kan endast spela en viktig och aktiv roll på den internationella scenen om unionen är enad och konsekvent och talar med en enda röst. ELDR välkomnar de framsteg som gjorts under de senaste åren mot en gemensam utrikes- och säkerhetspolitik, inklusive upprättandet av en europeisk snabbinsatsstyrka, som har lämnat viktiga bidrag till att öka EU:s politiska trovärdighet. EU bör framför allt försöka upprätta kontor i stater utan en effektiv statsförvaltning. På ett allmänt plan vill EU:s medborgare se ett aktivt Europa som verkar för fred, stabilitet och säkerhet på ett ansvarsfullt sätt på den internationella scenen. ELDR anser att Europa enbart kommer att kunna påverkar situationer där det råder

18


spänning eller konflikter och verka för att sprida sina värderingar och tillvarata sina intressen om unionens utrikes- och säkerhetspolitik stöds av en trovärdig politisk, ekonomisk och militär förmåga som tillhandahålls av medlemsstaterna och Nato. I detta sammanhang anser ELDR att utarbetandet av en äkta europeisk säkerhetsoch försvarspolitik utgör en integrerad del av den gemensamma utrikes- och säkerhetspolitiken. ELDR anser att utvecklingen av en europeisk säkerhets- och försvarspolitik inte kommer att bli möjlig utan att man förstärker de militära resurser som står till Europeiska unionens förfogande. Mot bakgrund av EU:s polisiära insatser i Bosnien och övervaknings- och skyddsuppdraget i före detta jugoslaviska republiken Makedonien anser ELDR att EU måste spela en mer framträdande roll i samband med konfliktlösning och konfliktförebyggande genom att utnyttja alla resurser som står till unionens förfogande, inklusive att göra direkta militära ingripanden och skicka polisstyrkor samt andra civila komponenter för att utföra fredsbevarande missioner och övriga storskaliga humanitära operationer. ELDR vill att EU:s utrikes- och säkerhetspolitik skall vara föremål för demokratisk kontroll från Europaparlamentet. Den gemensamma utrikes- och säkerhetspolitiken bör ingå i unionens normala beslutsprocess, och unionen bör ersätta sina medlemsstater som permanent medlem av FN:s säkerhetsråd. Samtidigt får utvecklingen av en gemensam europeisk säkerhets- och försvarspolitik inte begränsa de nationella parlamentens rätt att fatta beslut när det gäller att skicka trupper till militära operationer. En europeisk försvarsidentitet bör utvecklas i nära samarbete med Nato som ett komplement till och inte som en ersättning för Nato. Det hot som fanatiska terrorister utgör för vår livsstil suddar ut de traditionella gränserna mellan yttre och inre säkerhet och kräver att EU:s medlemsstater visar solidaritet med, och ger stöd till, medlemsstater som drabbas av terrorattacker. Globaliseringen Globaliseringen är ett fenomen som bör styras, inte bekämpas. Om globaliseringen kan styras på rätt sätt kommer det att bli möjligt att främja och utveckla dess positiva effekter (effektivare produktion, global frihandel, fri rörlighet för kapital, människor och idéer) och bekämpa de negativa effekterna (en allmän försämring av de anställdas rättigheter, en fördjupad klyfta mellan rika och fattiga länder och samhällsklasser, förlusten av kulturell identitet, brist på ansvarstagande från de stora multinationella företagens sida). ELDR anser att en global, fri och rättvis marknad endast kan fungera om företag över hela världen respekterar en uppsättning gemensamma sociala och ekologiska miniminormer. Att utveckla dessa sociala och ekologiska miniminormer bör vara en uppgift för Internationella arbetsorganisationen ILO, vars roll och behörighet bör förstärkas. Ett engagemang för utvecklingsländerna ELDR anser att EU:s nuvarande politik när det gäller utvecklingssamarbete måste omvärderas, anpassas till dagens behov och omformas till en integrerad del av ansträngningarna att bygga upp en gemensam utrikespolitik. Detta kräver att fokus flyttas från ojämlikheten mellan Nord och Syd och utvecklingsländernas beroende av stöd från oss, i riktning mot ett partnerskap baserat på jämlikhet och ömsesidigt beroende. I centrum för vår biståndspolitik står fattigdomsbekämpning och demokratisering. Strävan efter att uppnå "Millenniemålen" för utvecklingen måste

19


betraktas som en utvecklingspolitiken.

grund

för

arbetet

med

att

samordna

den

globala

ELDR oroas främst över att det offentliga utvecklingsstödet har halverats under det gångna decenniet. Detta beror delvis på en brist på tydliga resultat. ELDR anser att denna nedåtgående trend måste stoppas, och att administrationen av utvecklingsbiståndet måste bli effektivare och öppnare. ELDR har satt upp ett officiellt mål för utvecklingsbiståndet på minst 0,7 procent av medlemsstaternas BNP och anser att Cotonouavtalet mellan EU och AVS-länderna som undertecknades 2000 innehåller nya och effektivare metoder för förvaltning och förmedling av biståndet. För att hjälpa medlemsstaterna att acceptera detta biståndsmål vill ELDR införa ett internationellt och universellt system för att utvärdera utvecklingssamarbetet, baserat på väl definierade mål och indikatorer, för att se till bidraget riktas in på sådana former av samarbete som verkligen fungerar. Ett sådant system kommer också att kunna bidra till att EU:s utvecklingsmål hamnar på en realistisk nivå. För att kunna upprätta finansiellt rimliga förhållanden i utvecklingsländerna är det av avgörande betydelse att åtgärder för att underlätta deras internationella skuldsituation genomföras aktivt och snabbt. Detta är framför allt viktigt för de tungt skuldsatta fattiga länderna, som för närvarande måste ta upp nya lån för att betala räntorna på sina skulder. Utvecklingsbiståndet bör kopplas till utvecklingen av goda styrelseformer. Allvarliga överträdelser när det gäller mänskliga rättigheter och alltför stora militära utgifter bör leda till att utvecklingsbiståndet stoppas. På kort sikt bör EU:s utvecklingssamarbete fokusera på fyra grundpelare för utvecklingssamarbetet: livsmedel, folkhälsa, utbildning och demokratisering. EU och internationella givare måste öka sina investeringar i landsbygdens ekonomier. Framför allt behövs det överföring av teknik, teknisk forskning och utbildning inom dessa områden, eftersom livsmedelssäkerheten i de flesta utvecklingsländer är beroende av att deras egna jordbrukssektorer utvecklas. Bioteknik skulle under vissa förhållanden kunna bli ett viktigt verktyg för att öka den globala jordbruksproduktionen. ELDR anser att utvecklingsländerna skall ha rätt att själva bestämma sin politik när det gäller användningen av genetiskt modifierade organismer. EU måste också tillhandahålla allmän medicinsk hjälp för att kunna garantera en bättre folkhälsa i utvecklingsländerna via utbildning, utrustning och finansiering. Frånsett detta grundläggande villkor måste vi rikta in våra ansträngningar på de tre största överförbara sjukdomarna i dag ­ hiv/aids, malaria och tuberkulos ­ för att kunna organisera effektivare globala insatser. Även om EU spelade en avgörande betydelse när det gällde att finansiera den globala fonden för att bekämpa aids, tuberkulos och malaria, bär EU för närvarande inte sin del av den ekonomiska bördan. ELDR kommer att verka för en rejäl ökning av EU:s bidrag till den globala fonden, med särskild inriktning på att stödja förebyggande, immunisering och utveckling av vacciner. Vi stöder EU:s ansträngningar att förbättra tillgången på generiska läkemedel för utvecklingsländerna. Rent vatten och sanitära faciliteter är avgörande för en god hälsa. Ändå saknar över en miljard människor tillgång till säkert dricksvatten och över 2,5 miljarder har otillräckliga sanitära faciliteter. ELDR vill verka för heltäckande politiska program och strategier för en integrerad förvaltning av vattenresurserna, som skall genomföras av alla länder senast 2005.

20


Till grund för all utveckling ligger utbildning, som kan erbjuda människor en möjlighet att bygga och uppnå äkta självständighet och välstånd. ELDR prioriterar höjda och förbättrade utbildningsnivåer som ett villkor för att avskaffa fattigdomen och göra framsteg mot en hållbar utveckling. Målet att erbjuda en allmän primärutbildning åt alla är en viktig utmaning. ELDR kräver investeringar i starka, välriktade landsprogram, där länderna söder om Sahara och Sydasien bör prioriteras. Det är också viktigt att flickor och kvinnor ägnas särskild uppmärksamhet, eftersom det finns en mycket stark koppling mellan utbildning av kvinnor och fattigdomsbekämpning. På ett allmännare plan går en förstärkning av kvinnornas resurser och avskaffandet av världens fattigdom hand i hand, eftersom sannolikheten för att kvinnor skall leva i fattigdom är dubbelt så stor som för män. Att rikta in biståndet på kvinnor ger dessutom bättre resultat i fattigdomsbekämpningen än att ge biståndet till män, eftersom kvinnor i allmänhet har huvudansvaret för familjerna och är de som svarar för den sociala sammanhållningen. ELDR vill därför garantera att kvinnor och flickor behandlas lika när det gäller mänskliga rättigheter, främja reformer som syftar till att ge kvinnor bättre försörjningstrygghet och eliminera diskriminering och våld mot kvinnor. För att främja den privata sektorns engagemang i utvecklingspolitiken kommer ELDR att stödja uppbyggnaden av ett flexibelt, icke-byråkratiskt och decentraliserat gemensamt handels- och biståndsnätverk för EU och AVS, som engagerar den privata sektorn och ickestatliga organisationer och som kan ge information och stöd till företag som investerar i utvecklingsländerna. Vi kommer också att stödja insatserna för att inrätta en europeisk riskgarantifond för europeiska investerare och att engagera EU:s näringslivssektor i utvecklingsarbetet för att hjälpa till att skapa ett starkt lokalt affärs- och investeringsklimat i utvecklingsländerna. Frihandel: ett viktigt vapen mot fattigdomen i världen Det är av avgörande betydelse att vi kan engagera utvecklingsländerna i den globala ekonomin och ge alla folk en möjlighet att få del av globaliseringens vinster. Handel leder till en öppnare ekonomi, tekniskt utbyte och utveckling, nya arbetstillfällen och investeringar, samt nya idéer och impulser. Den liberala visionen på lång sikt är naturligtvis att det inte längre skall behövas något bistånd, och att handeln skall kunna bli en del av utvecklingssamarbetet. EU, och andra delar av den utvecklade världen, har huvudansvaret när det gäller att aktivt verka för ett fullständigt avskaffande av alla handelshinder för utvecklingsländerna. ELDR anser att utvecklingsländerna bör inlemmas i det globala ekonomiska systemet på ett effektivare sätt genom att man avskaffar handelshinder och öppnar EU:s marknader för export från utvecklingsländerna, vilket skulle hjälpa dessa länder att ta sig ur sin fattigdom. Utvecklingsländerna bör dessutom få betydligt större resurser och mer hjälp, så att de på ett bättre sätt kan tillvarata sina rättigheter inom Världshandelsorganisationen WTO. ELDR:s förslag att skapa en europeisk livsmedels- och landsbygdspolitik bör leda till att allt jordbruksstöd avskaffas. ELDR är för att man avskaffar alla direkta och indirekta exportsubventioner, samtidigt som man avskaffar importskydd och inhemska stödformer. För att garantera rättvis konkurrens och en väl fungerande marknad föredrar ELDR att man låter avskaffandet av bidrag inom EU åtföljas av liknande insatser i andra industrialiserade länder inom WTO. Detta innebär emellertid inget hinder för ytterligare avreglering.

21


ELDR hävdar att demokratiska val måste dominera i en era av globalt ömsesidigt beroende, och att internationella fördrag och institutioner måste respektera principerna om demokrati och öppenhet. Därför måste beslutsfattandet i frågor som gäller internationell handel i högre grad åtföljas av ett större ansvarstagande gentemot Europaparlamentet genom att man tillser att förhandlarna från Europeiska kommissionen regelbundet underkastas parlamentets granskning och att Europaparlamentet får bättre tillträde till rådets förhandlingar. Europaparlamentet skall ha behörighet att lämna sitt samtycke till att WTO ingår handelsavtal med EU. Att skydda miljön för kommande generationer För att kunna uppnå målet en hållbar utveckling måste EU ha större ambitioner, och unionen bör inta en ledande roll när det gäller att främja det målet på global nivå. EU borde resolut ta tag i miljöfrågorna genom att införa en gemensam miljöpolitik. Genom att göra miljön till en gemensam fråga anser ELDR att Europa kommer att få bättre förutsättningar att rätta till en del av den skada som vi orsakat vår gemensamma miljö under de senaste 50 åren. Eftersom det är en grupp av mäktiga och rika länder har EU enorma möjligheter att påverka den globala miljöpolitiken, vilket unionen redan har gjort genom att införa miljöfaktorer i den senaste rundan av WTO-förhandlingar. Miljömål bör också införas i Internationella valutafondens, Världsbankens och de regionala utvecklingsbankernas utlånings- och investeringspolitik. ELDR stöder principen om miljöansvar som ett instrument för att uppmuntra företag att bete sig ansvarigt gentemot miljön. Samtidigt anser ELDR att denna princip inte får tillåtas paralysera förnyelse och nya aktiviteter inom EU. Det rättsliga ramverket måste därför vara realistiskt och det får inte undergräva de europeiska företagens konkurrenskraft. ELDR skulle vilja se en utveckling mot en situation där det bestäms stränga krav för miljövård och konsumentskydd på EU-nivå, medan de tekniska detaljerna i samband med genomförandet lämnas till relevanta nationella lagstiftande organ. Mer uppmärksamhet måste dessutom ägnas det faktiska genomförandet av befintliga direktiv på nationell nivå, och längre ned, på företagsnivå. ELDR anser att EU:s politik måste främja en kultur av ansvar på företagsnivå och individuellt, som går betydligt längre än att bara följa miljölagstiftningens bokstav. Principen hållbar utveckling och miljöskydd bör ingå i utkastet till konstitution för Europeiska unionen. EU:s politiska program har potentiellt stor räckvidd. Därför bör de utsättas för en miljökonsekvensbedömning, och resultaten bör rapporteras till Europaparlamentet. Ett viktigt inslag i EU:s miljöpolitik är att se till att nuvarande miljönormer tillämpas på ett riktigt sätt av samtliga medlemsstater. ELDR främjar en integrering av målet en hållbar ekonomisk tillväxt inom alla politikområden. I det sammanhanget anser vi att befintliga direktiv om biologisk mångfald och skydd av naturliga livsmiljöer måste omprövas, eftersom de inte uppnår de mål som angetts. ELDR kommer att verka för en förstärkning av EU:s klimatinitiativ, såväl inom EU som internationellt. ELDR förbinder sig att uppfylla EU:s åtaganden inom ramen för Kyotoprotokollet. Av den anledningen stöder vi helhjärtat införandet av obligatoriska system för handel med utsläpp för EU:s företag. ELDR stöder tankarna på en gemensam koldioxidskatt som är gemensam för hela EU, men som tas ut nationellt, så länge den inte påverkar den totala skattebördan för EU:s medborgare och ett europeiskt ­ och eventuellt också internationellt ­ system för nationell beskattning av

22


flygbränsle. Som en allmän regel anser ELDR att beslut som gäller europeiska miljöskatter och energirelaterade skatter som tas ut nationellt bör fattas med kvalificerad majoritet. Vi anser dessutom att de övriga handelsblockens eller nationernas ovilja mot att genomföra meningsfulla projekt inom ramen för Världstoppmötet om hållbar utveckling i Johannesburg inte borde förhindra EU från att gå vidare med sitt program för hållbar utveckling. ELDR anser att införandet av miljöfaktorer i handelsreglerna är av avgörande betydelse och att nya multilaterala handelsrundor bör omfatta betydande nya bestämmelser som syftar till att bevara miljöns hållbarhet utan att man tillgriper protektionism. ELDR vill att marknaderna skall främja sunda miljörutiner. Marknaderna kan användas för att begränsa aktiviteter som skadar miljön, till exempel användningen av icke förnybar energi. Om Europa skall lyckas minska sina utsläpp av CO2, måste producenter och konsumenter få tydlig ekonomisk stimulans. ELDR kommer att arbeta för överenskommelser om skattestimulans för alla energisparande material inom EU. ELDR kommer också att försöka utsträcka tillämpningen av principen om tillverkarens ansvar när det gäller konstruktion, återvinning och återanvändning av produkter. Samtidigt kommer ELDR enbart att introducera ny EU-lagstiftning i de fall där det är klart motiverat. De direkta bördorna när det gäller mycket av energipolitiken vilar på industrin, så vi kommer att verka för att se till att miljörevisioner genomförs i samband med kostnads-intäktsanalyser för att avgöra vilka åtgärder som bör prioriteras och undvika onödig reglering som har ett begränsat syfte. Vi välkomnar kommissionens beslut att utarbeta ett nytt direktiv om energitjänster för att se till att avregleringen av EU:s energimarknad (som vi stöder) balanseras av miljöhänsyn, och vi kommer att kräva att den genomförs i vederbörlig ordning. ELDR kommer att fortsätta sin kamp för att förbättra djurens välfärd, insistera på skärpta normer och en strikt tillämpning av bestämmelserna om djurtransporter, arbeta för en minskning av antalet djurförsök och främja alternativa metoder, och bekämpa grymheten bakom aktiviteter som handeln med katt- och hundskinn. Att garantera en hållbar framtid för Europas fiskeindustri och fiskare Den gemensamma fiskepolitiken är helt beroende av ett hållbart utnyttjande av fiskbestånden. Utan fisk finns det inga fiskare. ELDR kommer därför att fortsätta understryka att fiskbeståndens hälsotillstånd är ett direkt mått på den gemensamma fiskepolitikens framgång. Fiskeindustrins bidrag till försörjningen i vissa sköra randområden är extremt viktigt. ELDR anser att tillräckliga resurser måste styras mot en omstrukturering av dessa fiskeberoende samhällen, en förbättring av deras konkurrenskraft och en utveckling av nya sätt att skapa mervärde inom fiskesektorn. Fiskeansträngningarna måste minska till en nivå som låter sig förenas med bevarade fiskbestånd. ELDR stöder inte några ökningar av fångstkapaciteten. Det faktum att fiskare ofta, på grund av kvotsystemet, tvingas kasta tillbaka död fisk i havet, som mycket väl skulle kunna användas som människoföda, uppfattas samtidigt av allmänheten som en av de stora bristerna med den gemensamma fiskepolitiken. För att få ett slut på problemet med bortkastad fisk måste unionen öka kvoternas flexibilitet inom ramen för nuvarande tilldelningar och investera i program för att förbättra utrustningens selektivitet, något som också borde syfta till att motverka att delfiner och sjöfågel fångas av misstag.

23


ELDR anser att de berörda parternas deltagande i beslutsfattande måste stärkas kraftigt, om man skall kunna öka den gemensamma fiskepolitikens legitimitet. Utarmningen av världens fiskbestånd är en fråga som väcker djup oro. ELDR kommer därför att fortsätta argumentera för att EU bör främja ett hållbart fiske över hela världen och att unionen inte bör använda skattebetalarnas pengar för att exportera överskottskapaciteten. EU måste hjälpa fiskesektorn och övriga intressenter att ta det fulla ansvaret för sin verksamhet. Fisket är den viktigaste källan till animaliskt protein i de flesta utvecklingsländer. EU ­ och övriga länder med en betydande fiskeindustri ­ har försökt lösa sina problem med överskottskapacitet när det gäller fiske genom att köpa upp fiskerättigheter i utvecklingsländernas vatten. ELDR anser att detta aldrig får ske till skada för den lokala fiskesektorn eller den marina miljön i dessa vatten. ELDR anser att fiskeriavtal åtminstone måste innehålla en genuin lokala utvecklingsdel och starka klausuler om miljöskydd. EU:S BUDGET ­ VALUTA FÖR PENGARNA Att ge EU:s skattebetalare mer makt Europaparlamentet har redan ett betydande inflytande över EU:s budget ­ det har sista ordet när det gäller strukturbidrag, administrativa utgifter, intern politik, externa åtgärder och föranslutningsstöd till EU:s kandidatländer. Men de nationella finansministrarna kommer ändå att ha sista ordet när det gäller de flesta utgifterna för den gemensamma jordbrukspolitiken och den gemensamma fiskepolitiken, finansiering för insamling av bidragen i medlemsstaterna och en stor del av EU:s utvecklingsbudget. Tillsammans utgör detta 45 procent ­ nästan hälften ­ av EU:s totala budget. Eftersom Europaparlamentet är den av EU:s institutioner som mest direkt företrädare EU:s skattebetalare ­ dvs. de europeiska väljarna ­ vill ELDR garantera parlamentet fullständiga budgetmässiga befogenheter så att ledamöterna kan dela behörigheten att besluta om alla delar av EU:s utgifter med finansministrarnas råd. När det gäller budgetens intäktssida vill ELDR att Europaparlamentet skall engageras fullt ut i besluten om EU:s egna medel. ELDR föreslår inte att EU:s institutioner skall få makt att öka intäkterna. Samtidigt tillbakavisar ELDR alla försök att begränsa Europaparlamentets nuvarande befogenheter när det gäller EU:s budget. Att garantera valuta för pengarna och bekämpa bedrägerier Förutom att tillse att EU:s prioriteringar när det gäller utgifter motsvarar medborgarnas prioriteringar, vill ELDR också garantera att de europeiska skattebetalarnas pengar utnyttjas effektivt genom ihållande och sträng granskning av utgifterna, så att Europeiska revisionsrätten kan avge ett positivt omdöme om den finansiella förvaltningen av EU:s budget. I det sammanhanget anser ELDR att det är oacceptabelt att EU:s budget inte har godkänts i de senaste åtta årens revisioner. ELDR kommer därför att fortsätta kräva att kommissionen och revisionsrätten skall ge Europaparlamentet en betydligt tydligare analys av den finansiella förvaltningen, sektor för sektor, åtföljd av mätbara prestationsindikatorer, och att namnge och peka ut de medlemsstater som inte uppfyller sina åtaganden att skydda gemenskapens ekonomiska intressen. Medlemsstaterna måste ta sitt ansvar när det gäller att genomföra grundliga kontroller av alla utbetalningar från EU:s budget som genomförs av nationella, regionala och lokala myndigheter ­ framför allt jordbruksstöd och bidrag från strukturfonderna, som utgör 80 procent av EU:s budget och som till största delen förvaltas gemensamt av medlemsstaterna, regionerna och de lokala myndigheterna.

24


ELDR tror att ett sätt att uppnå detta inom jordbrukssektorn vore att införa mer samfinansiering av EU-finansierade projekt med medel från nationella, regionala eller lokala budgetar, så att de nationella eller regionala myndigheterna får en del av ansvaret för att garantera sunda ekonomiska rutiner. För liberaler är korruption ett gissel i samhället. I kampen mot bedrägerier kommer ELDR att fortsätta verka för att stärka EU:s bedrägeribekämpningsenhet, ge den fullständigt oberoende från Europeiska kommissionen och se till att den arbetar nära och effektivt samman med nationella utredare och offentliga åklagare för att skydda Europeiska unionens ekonomiska intressen. Detta bör omfatta upprättandet av en europeisk offentlig åklagarmyndighet, för att medge att bedrägeriutredningar leds på EU-nivå, och med åtal som väcks i nationella domstolar. ELDR anser det vara av avgörande betydelse att såväl den ekonomiska kontrollen som kampen mot bedrägerier skärps i en utvidgad europeisk union. Europaparlamentet: att hålla rent framför egen dörr Det är av avgörande betydelse att Europaparlamentet lyckas förvalta sin egen budget öppet och i fullständig överensstämmelse med reglerna för en sund ekonomisk förvaltning. ELDR tänker därför beslutsamt verka för att rådet och Europaparlamentet antar en gemensam stadga för ledamöter och parlamentets assistenter så snart som möjligt, för att garantera ett öppnare system för ledamöternas ersättningar och tydligare anställningsregler och god social trygghet när det gäller assistenterna. Europaparlamentet bör också få rätt att besluta om ett enda säte så att de månatliga förflyttningarna mellan Bryssel och Strasbourg upphör. Kommissionens reformering ELDR vill se en effektiv intern reformering av kommissionen som leder till en bättre förvaltning av personal och finanser. Detta skall uppnås genom upprättandet av en ny intern revisionsenhet, genom att de olika enheterna utarbetar individuella rapporter om sin finansiella kontroll och genomförandet av budgeten, regelbunden rotation av högre tjänstemän och en större öppenhet när det gäller tillsättningen av topptjänster, reformering av redovisningssystemen, införandet av en uppförandekodex för tjänstemännen och riktlinjer för rapportering av oegentligheter samt en grundlig revidering av skatteskalorna och reglerna för befordran, lika möjligheter och gammalmodiga privilegier inom institutionen.

25


SLUTSATSER ELDR kommer att verka för en reformering av EU:s institutioner och fortsätter att driva på för att göra EU mer demokratiskt, öppnare, effektivare, tillgängligare för medborgarna och med ett klarare ansvarstagande. När det gäller inrikes frågor kommer vi att fortsätta driva på för att skapa ett Europa som är öppet mot medborgarna, ett Europa som ger konkret utdelning genom en bättre vardag och genom att den inre marknaden slutförs, vilket skulle ge samtliga EU:s medborgare friheten att leva, arbeta och resa, konsumera varor och tjänster och investera sina pengar var som helst inom EU. ELDR:s vision för EU är en union som främjar en hållbar ekonomisk tillväxt, som strävar efter att eliminera förutfattade meningar och diskriminering, som maximerar den individuella friheten och möjligheterna, främjar kulturell mångfald och försvarar de mänskliga rättigheterna i samtliga medlemsstater. ELDR vill att de regionala och lokala myndigheternas roll skall erkännas fullt ut när det gäller genomförandet av unionens politiska program, och anser att de och deras representativa församlingar bör tillfrågas inom de områden som är relevanta för de befogenheter de utövar, beroende på hur respektive stat har organiserats internt. Samtidigt kommer vi att verka för en grundlig reformering av den gemensamma jordbrukspolitiken för att göra om den till en integrerad och marknadsorienterad livsmedels- och landsbygdspolitik, som garanterar säkra och nyttiga livsmedel, välmående landsbygdsområden och stränga normer när det gäller miljö och djurens välfärd. Vi vill avskaffa den illegala invandringen genom att upprätta ett gemensamt system för förvaltning av asylärenden som behandlar de asylsökande anständigt, samtidigt som det ser till att de asylsökande respekterar värdlandets lagar och sedvänjor. Samtidigt som vi fullt ut stöder den gemensamma kampen mot internationell terrorism och organiserad brottslighet, kommer vi alltid att förbli vaksamma mot all urholkning av den personliga friheten. ELDR stöder den pågående utvidgningen av Europeiska unionen, baserad på principerna demokrati, fred, stabilitet, jämlikhet mellan kvinnor och män, marknadsekonomi och fri rörlighet. Vi är fast beslutna att de nya medlemsländerna skall behandlas som likvärda parter och att alla övergångsarrangemang skall hållas till ett absolut minimum. I våra förbindelser med världen utanför EU anser vi det vara viktigt att utveckla ett nära samarbete med de länder som gränsar till den nya utvidgade Europeiska unionen. Vi kommer att fortsätta försvara Internationella brottmålsdomstolen som det bästa sättet att främja och försvara de mänskliga rättigheterna över hela världen. När det gäller säkerhet och försvar kommer vi att fortsätta verka för en effektiv gemensam utrikes- och säkerhetspolitik för EU, som skall utvecklas i nära samarbete med Nato, och som gör det möjligt för Europa att ta ett större ansvar i världen i stort, baserat på respekt för internationell rätt och FN:s beslut. Vår grundinställning bygger på frihandel och att EU:s marknader öppnas för export från utvecklingsländerna. Tills det sker bör det offentliga biståndet riktas in på livsmedel, folkhälsa, utbildning, utvecklingen av privata företag, och försvaret av lika möjligheter, goda styrelseformer och mänskliga rättigheter. Biståndet måste

26


emellertid baseras på metoder för utvecklingssamarbete som verkligen fungerar, är effektiva och bidrar till utvecklingsländernas kapacitet när det gäller att konkurrera på världsmarknaden. ELDR inser att EU spelar en avgörande roll när det gäller att främja miljömässig hållbarhet. Vi kommer att fortsätta stödja ansträngningarna att garantera att alla medborgare och alla sektorer inom samhälle och ekonomi tar en rimlig del av ansvaret när det gäller att bevara miljön för kommande generationer. Vi kommer också att pressa på för att EU skall fortsätta ta ledningen när det gäller att bestämma den internationella agendan för en hållbar utveckling. När du röstar för ELDR:s kandidater i valet till Europaparlamentet 2004 kommer du att rösta för ett progressivt reformprogram som bevisat sitt värde, och för ett parti som vill skapa en utvidgad union som är öppen för sina medborgare och mot världen.

27


